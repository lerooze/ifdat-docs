
Κανονισμός
==========

ΠΡΑΞΗ ΔΙΟΙΚΗΤΗ ΑΡΙΘΜΟΣ ΧΧΧΧ/ΧΧ.ΧΧ.202#
--------------------------------------

ΘΕΜΑ: Υποβολή στατιστικών στοιχείων από τους Επενδυτικούς Οργανισμούς στην
Τράπεζα της Ελλάδος

Ο ΔΙΟΙΚΗΤΗΣ ΤΗΣ ΤΡΑΠΕΖΑΣ ΤΗΣ ΕΛΛΑΔΟΣ, αφού έλαβε υπόψη:

α) τα άρθρα 2 και 55Γ του Καταστατικού της Τράπεζας της Ελλάδος, όπως ισχύουν,

β) τον Κανονισμό (ΕΕ) αριθ. 2024/1988 της Ευρωπαϊκής Κεντρικής Τράπεζας της 27ης Ιουνίου 2024 σχετικά με τα στατιστικά στοιχεία των επενδυτικών οργανισμών και την κατάργηση της απόφασης (ΕΕ) 2015/32 (ΕΚΤ/2014/62) (EKT/2024/17) (αναδιατύπωση),

γ) τον Κανονισμό (ΕΕ) αριθ. 2021/379 της Ευρωπαϊκής Κεντρικής Τράπεζας της 22ης Ιανουαρίου 2021, σχετικά με τα στοιχεία της λογιστικής κατάστασης των πιστωτικών ιδρυμάτων και του τομέα των νομισματικών χρηματοπιστωτικών ιδρυμάτων (αναδιατύπωση) (ΕΚΤ/2021/2),

δ) τον Κανονισμό (ΕΕ) αριθ. 2016/1384 της Ευρωπαϊκής Κεντρικής Τράπεζας της 2ας Αυγούστου 2016 που τροποποιεί τον Κανονισμό (ΕΕ) αριθ. 1011/2012 (ECB/2012/24) σχετικά με τα στατιστικά στοιχεία για τις διακρατήσεις τίτλων (ECB/2016/22),

ε) την Κατευθυντήρια Γραμμή (ΕΕ) 2024/2798 της Ευρωπαϊκής Κεντρικής Τράπεζας της 10ης Οκτωβρίου 2024 που τροποποιεί την κατευθυντήρια γραμμή (ΕΕ) 2021/831 σχετικά με την παροχή στατιστικών πληροφοριών για τους ενδιάμεσους χρηματοοικονομικούς οργανισμούς, πλην των νομισματικών χρηματοπιστωτικών ιδρυμάτων (ΕΚΤ/2021/12) (ΕΚΤ/2024/27),

στ) την Κατευθυντήρια Γραμμή (ΕΕ) 2018/323 της Ευρωπαϊκής Κεντρικής Τράπεζας της 22ας Φεβρουαρίου 2018 σχετικά με τα στατιστικά στοιχεία για τις διακρατήσεις τίτλων (ΕΚΤ/2018/8),

ζ) την Κατευθυντήρια Γραμμή (ΕΕ) 2022/971 της Ευρωπαϊκής Κεντρικής Τράπεζας της 19ης Μαΐου 2022 σχετικά με την κεντρική βάση δεδομένων για τους τίτλους και την παραγωγή στατιστικών στοιχείων για τις εκδόσεις τίτλων και σχετικά με την κατάργηση της κατευθυντήριας γραμμής ΕΚΤ/2012/21 και της κατευθυντήριας γραμμής (EE) 2021/834 (ΕΚΤ/2022/25),

η) την Κατευθυντήρια Γραμμή (ΕΕ) 2019/1335 της Ευρωπαϊκής Κεντρικής Τράπεζας της 17ης Ιουνίου 2019, που τροποποιεί την κατευθυντήρια γραμμή ΕΕ/2018/876 σχετικά με το μητρώο δεδομένων ιδρυμάτων και συνδεδεμένων επιχειρήσεων (EKT/2019/17),

θ) την Κατευθυντήρια Γραμμή (ΕΕ) 2021/827 της Ευρωπαϊκής Κεντρικής Τράπεζας της 29ης Απριλίου 2021 που τροποποιεί την κατευθυντήρια γραμμή EKT/2013/24 σχετικά με τις υποχρεώσεις παροχής στατιστικών στοιχείων που θεσπίζει η Ευρωπαϊκή Κεντρική Τράπεζα στον τομέα των τριμηνιαίων χρηματοοικονομικών λογαριασμών (ΕΚΤ/2021/10),

ι) τον Κανονισμό (ΕΚ) 2533/98 του Συμβουλίου της 23ης Νοεμβρίου 1998 σχετικά με τη συλλογή στατιστικών πληροφοριών από την Ευρωπαϊκή Κεντρική Τράπεζα,

κ) τον Κανονισμό (ΕΕ) 2022/1917 της Ευρωπαϊκής Κεντρικής Τράπεζας της 29ης Σεπτεμβρίου 2022 σχετικά με τις διαδικασίες σε περίπτωση παραβάσεων λόγω μη συμμόρφωσης με υποχρεώσεις παροχής στατιστικών στοιχείων και την κατάργηση της απόφασης ΕΚΤ/2010/10 (ΕΚΤ/2022/31),

λ) την Απόφαση (ΕΕ) 2022/1921 της Ευρωπαϊκής Κεντρικής Τράπεζας της 29ης Σεπτεμβρίου 2022 σχετικά με τη μεθοδολογία υπολογισμού κυρώσεων για εικαζόμενες παραβάσεις των υποχρεώσεων παροχής στατιστικών στοιχείων (ΕΚΤ/2022/32),

μ) την ανάγκη να διαθέτει η Τράπεζα της Ελλάδος την εξειδικευμένη στατιστική πληροφορία στο πλαίσιο άσκησης της νομισματικής πολιτικής στη ζώνη του ευρώ,

ν) το γεγονός ότι από τις διατάξεις της παρούσας Πράξης δεν προκύπτει δαπάνη σε βάρος του Κρατικού Προϋπολογισμού,



ΑΠΟΦΑΣΙΣΕ τα ακόλουθα:


Άρθρο 1: Αντικείμενο και πεδίο εφαρμογής
----------------------------------------
Οι επενδυτικοί οργανισμοί και ειδικότερα οι Οργανισμοί Συλλογικών Επενδύσεων σε Κινητές Αξίες και οι Οργανισμοί Εναλλακτικών Επενδύσεων υποχρεούνται να παρέχουν στατιστικές πληροφορίες για το ενεργητικό, το παθητικό, το εισπραττόμενο εισόδημα, τα καταβαλλόμενα μερίσματα και τις αμοιβές που καταβάλλουν οι μεριδιούχοι/μέτοχοι στους οργανισμούς αυτούς.


Άρθρο 2: Πραγματικός πληθυσμός παροχής στοιχείων
------------------------------------------------

Ο πραγματικός πληθυσμός παροχής των ανωτέρω στοιχείων περιλαμβάνει: 

α) τους Οργανισμούς Συλλογικών Επενδύσεων σε Κινητές Αξίες (ΟΣΕΚΑ) με έδρα την Ελλάδα (ν. 4099/2012),

β) τους Οργανισμούς Εναλλακτικών Επενδύσεων (ΟΕΕ) με έδρα την Ελλάδα (ν. 4209/2013).  Στους ΟΕΕ μεταξύ άλλων περιλαμβάνονται οι Ανώνυμες Εταιρείες Επενδύσεων σε Ακίνητη Περιουσία (Α.Ε.Ε.Α.Π.)  του ν. 2778/1999, οι Ανώνυμες Εταιρείες Επενδύσεων Χαρτοφυλακίου (Α.Ε.Ε.Χ.)  του ν. 371/2005, όπως τροποποιήθηκε,  τα Αμοιβαία Κεφάλαια Επιχειρηματικών Συμμετοχών κλειστού τύπου (Α.Κ.Ε.Σ.) του ν.2992/2002 όπως τροποποιήθηκε και οι Εταιρίες Κεφαλαίου Επιχειρηματικών Συμμετοχών (Ε.Κ.Ε.Σ.) του ν.2367/1995 όπως τροποποιήθηκε.

Οι ίδιοι οι ΟΣΕΚΑ  και οι ΟΕΕ [στο εξής Επενδυτικοί Οργανισμοί (ΕΟ)]  ή, στην περίπτωση  που δεν έχουν νομική προσωπικότητα, οι διαχειρίστριες εταιρείες, παρέχουν τις στατιστικές πληροφορίες που απαιτούνται βάσει της παρούσας Πράξης. Οι φορείς (ΕΟ ή διαχειρίστριες εταιρείες) που υποχρεούνται να παρέχουν στατιστικές πληροφορίες για τους σκοπούς της παρούσας Πράξης αποτελούν τις Μονάδες Παροχής Στοιχείων (ΜΠΣ).

Στην περίπτωση που ένας ΕΟ διαχωρίζει τα στοιχεία του ενεργητικού του σε διαφορετικούς επιμέρους οργανισμούς που τον συναποτελούν (sub-funds), κατά τρόπο ώστε οι μετοχές/μερίδια που αντιστοιχούν σε κάθε επιμέρους οργανισμό να καλύπτονται ανεξάρτητα από διαφορετικά στοιχεία του ενεργητικού, τότε κάθε επιμέρους οργανισμός θεωρείται μεμονωμένος ΕΟ.


Άρθρο 3: Υποχρεώσεις παροχής στατιστικών στοιχείων
--------------------------------------------------

Οι στατιστικές πληροφορίες που παρέχονται από τους ΕΟ διαχωρίζονται σε δύο κατηγορίες:

i. λογιστικά στοιχεία και 
ii.  στοιχεία αναφοράς

Κάθε κατηγορία περιέχει πίνακες στοιχείων και ο κάθε πίνακας στοιχείων περιέχει
μεταβλητές προς αναγγελία.

Λογιστικά Στοιχεία
    Παρέχονται αναλυτικά λογιστικά στοιχεία των ΕΟ για μεταβλητές υπολοίπων, ροών και εισοδήματος.

Στοιχεία Αναφοράς
    Παρέχονται στοιχεία αναφοράς σε σχέση με: α) τους ΕΟ και τις ΜΠΣ, β) τους τίτλους που εκδίδουν οι ΕΟ και γ) τους αντισυμβαλλόμενους σε σχέση με τα χρηματοπιστωτικά στοιχεία που διακρατούν ή εκδίδουν οι ΕΟ.


Τα στοιχεία προς αναγγελία αναγράφονται στο Παράρτημα Ι και η περιγραφή των χρηματοοικονομικών μέσων στο Παράρτημα ΙΙ.


Άρθρο 4: Προθεσμίες υποβολής στοιχείων
--------------------------------------

Τα λογιστικά στοιχεία που αφορούν όσους ΕΟ είναι ΟΣΕΚΑ υποβάλλονται  σε μηνιαία βάση έως το πέρας των εργασιών της δέκατης εργάσιμης ημέρας μετά το τέλος του μήνα, στον οποίο αναφέρονται οι στατιστικές πληροφορίες.  

Οι λοιποί ΕΟ (άρθρο 2.β) υποβάλλουν τα λογιστικά στοιχεία που τους αφορούν ανά τρίμηνο έως το πέρας των εργασιών της τελευταίας εργάσιμης ημέρας του μήνα μετά το τέλος του τριμήνου, στο οποίο αυτά αναφέρονται. Τα ανωτέρω στοιχεία υποβάλλονται την τελευταία εργάσιμη ημέρα στους μήνες Απρίλιο (για το 1ο τρίμηνο), Ιούλιο (για το 2ο τρίμηνο), Οκτώβριο (για το 3ο τρίμηνο) και Ιανουάριο (για το 4ο τρίμηνο). 

Τα λογιστικά στοιχεία που αφορούν τις αμοιβές που καταβάλλονται από τους μεριδιούχους/μετόχους στον ΕΟ (Πίνακας Α13 του παραρτήματος Ι) αποστέλλονται σε ετήσια βάση και μέχρι το πέρας των εργασιών της 30ης Ιουνίου του επόμενου έτους από το έτος στο οποίο αναφέρονται.

Τα πλήρη στοιχεία αναφοράς υποβάλλονται μόνο μία φορά κατά την πρώτη υποβολή των στοιχείων των ΕΟ τον Οκτώβριο του 2025. Στη συνέχεια, αρχεία με στοιχεία αναφοράς αποστέλλονται μόνο όταν προκύπτουν νέα στοιχεία, μεταβολές ή διορθώσεις, στις προαναφερθείσες ημερομηνίες υποβολής των λογιστικών στοιχείων.  

Σε περιπτώσεις συγχωνεύσεων ενός ΕΟ με μία άλλη οντότητα τα τελικά λογιστικά στοιχεία που θα υποβάλλονται από τον Επενδυτικό Οργανισμό που συγχωνεύεται θα αφορούν τα στοιχεία κατά την ημερομηνία συγχώνευσης.

Σε περίπτωση αλλαγής είτε της επενδυτικής πολιτικής είτε του θεσμικού τομέα ενός ΕΟ θα υποβάλλονται στοιχεία κατά την ημερομηνία αλλαγής. 

Οι ΕΟ υποχρεούνται να γνωστοποιούν στην Τράπεζα της Ελλάδος τη σύστασή τους εντός μίας
εβδομάδας από την ημερομηνία ανάληψης δραστηριότητας.

Διορθώσεις στοιχείων δύναται να γίνουν σε κάθε υποβολή.


Άρθρο 5: Παρεκκλίσεις
---------------------
Για να αποφευχθεί η δυσανάλογη επιβάρυνση μικρών ΕΟ, η Τράπεζα της Ελλάδος,
λαμβάνοντας υπόψη το άρθρο 10 του Κανονισμού (ΕΕ) αριθ. 2024/1988 της Ευρωπαϊκής
Κεντρικής Τράπεζας (ΕΚΤ/2024/17), δύναται να χορηγεί παρεκκλίσεις από την υποχρέωση παροχής στατιστικών στοιχείων που προβλέπεται στην παρούσα Πράξη.

Οι παρεκκλίσεις χορηγούνται για περίοδο ενός ημερολογιακού έτους μετά από τη συμπλήρωση του πίνακα Β19 του παραρτήματος Ι μέχρι την 30η Σεπτεμβρίου κάθε έτους από την ΜΠΣ για κάθε ΕΟ για το οποίο αιτείται παρέκκλιση όπου αναφέρεται το σύνολο του ενεργητικού του ΕΟ, η ημερομηνία αποτίμησης του, η συχνότητα αποτίμησης του ενεργητικού σύμφωνα με τους ισχύοντες λογιστικούς κανόνες και το είδος της αιτούμενης παρέκκλισης.

Τα είδη των παρεκκλίσεων είναι δύο:

α) Παροχή των στοιχείων αναφοράς των πινάκων Β1 έως Β4 και Β9, Β10 του παραρτήματος
Ι σύμφωνα με τις προθεσμίες υποβολής στοιχείων του Άρθρου 4 και σε τριμηνιαία
βάση παροχή του λογιστικού πίνακα Α14 του παραρτήματος Ι, ή εναλλακτικά

β) Παροχή των στοιχείων του άρθρου 3 με βάση τη συχνότητα και την προθεσμία αποτίμησης των στοιχείων του ενεργητικού σύμφωνα με τους ισχύοντες λογιστικούς κανόνες, αλλά κατ᾽ ελάχιστο σε ετήσια βάση και εντός ενός τριμήνου από την ημερομηνία  αποτίμησης.

Η πρώτη υποβολή αιτήματος παρέκκλισης (συμπλήρωση πίνακα Β19 τους παραρτήματος
Ι) θα υποβληθεί, κατ᾽ εξαίρεση, μέχρι την 30η Ιουνίου 2025. 

Άρθρο 6: Αναλυτικές οδηγίες υποβολής στοιχείων
----------------------------------------------
Η υποβολή των στοιχείων θα πραγματοποιείται σύμφωνα με τις παρεχόμενες από τη Διεύθυνση Στατιστικής της Τράπεζας της Ελλάδος «Αναλυτικές Οδηγίες», οι οποίες θα αναρτούνται στον ιστότοπο της Τράπεζας της Ελλάδος..  

Για τη συλλογή των ως άνω στοιχείων εκ μέρους των ΕΟ βάσει της παρούσας Πράξης εφαρμόζονται οι κανόνες για την προστασία και τη χρήση εμπιστευτικών πληροφοριών του άρθρου 8 του Κανονισμού (ΕΚ) αριθ. 2533/98 του Συμβουλίου της 23ης Νοεμβρίου 1998, όπως ισχύει.


Άρθρο 7: Ημερομηνία εφαρμογής
-----------------------------

Η πρώτη υποβολή στοιχείων θα πραγματοποιηθεί με στοιχεία αναφοράς του Σεπτεμβρίου του 2025, σύμφωνα με τις προθεσμίες που ορίζονται στο Άρθρο 4 της παρούσας Πράξης.

Από την ημερομηνία εφαρμογής της παρούσας Πράξης καταργείται η ΠΔΤΕ 2642/16.05.2011 καθώς και η αποστολή Μηνιαίας Λογιστικής Κατάστασης με τα Παραρτήματα 1 και 2 της ΠΕΕ 9/10.01.2013.

Άρθρο 8: Κυρώσεις
-----------------

Σε περίπτωση ελλιπούς, εσφαλμένης ή εκπρόθεσμης υποβολής των ως άνω στοιχείων εκ μέρους των ΕΟ, εφαρμόζονται οι διατάξεις και οι κυρώσεις του Κανονισμού (ΕΕ) 2022/1917 της Ευρωπαϊκής Κεντρικής Τράπεζας της 29ης Σεπτεμβρίου 2022 σχετικά με τις διαδικασίες σε περίπτωση παραβάσεων λόγω μη συμμόρφωσης με υποχρεώσεις παροχής στατιστικών στοιχείων, σε συνδυασμό με την Απόφαση (ΕΕ) 2022/1921 της ΕΚΤ της 29ης.9.2022 (ΕΚΤ/2022/32), και, του άρθρου 7 του Κανονισμού (ΕΚ) αριθ. 2533/98 του Συμβουλίου, της 23ης Νοεμβρίου 1998, όπως ισχύουν.

Η Πράξη αυτή να δημοσιευθεί στην Εφημερίδα της Κυβερνήσεως και να αναρτηθεί στον ιστότοπο της Τράπεζας της Ελλάδος.


                                                              
                                                                 Ο Διοικητής                                                                                                                                                                 
                                                              Γιάννης Στουρνάρας


ΠΑΡΑΡΤΗΜΑ Ι
-----------

Α. Λογιστικά Στοιχεία 
~~~~~~~~~~~~~~~~~~~~~~


Πίνακας Α1: Καταθέσεις και μετρητά 
""""""""""""""""""""""""""""""""""

* Αναγνωριστικός κωδικός κατάθεσης/μετρητών

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Δεδουλευμένοι τόκοι


Πίνακας Α2: Χρεόγραφα που κατέχει ο ΕΟ
""""""""""""""""""""""""""""""""""""""

* Αναγνωριστικός κωδικός χρεογράφου

* Αναγνωριστικός κωδικός ΕΟ

* Ημερομηνία

* Συχνότητα υποβολής στοιχείων ΕΟ

* Υπόλοιπο σε αγοραία αξία

* Συναλλαγές

* Υπόλοιπο σε ονομαστικής αξία

* Υπόλοιπο σε ονομαστική αξία σε δάνειο για αντιστρεπτέες πράξεις χρηματοδότησης. 

* Δεδουλευμένοι τόκοι


Πίνακας Α3: Απαιτήσεις από Δάνεια
"""""""""""""""""""""""""""""""""

* Αναγνωριστικός κωδικός δανείου
    
* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Δεδουλευμένοι τόκοι

* Ενδο-ομιλικό δάνειο


Πίνακας Α4: Μετοχές και λοιποί Συμμετοχικοί Τίτλοι που κατέχει ο ΕΟ 
"""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός συμμετοχικού τίτλου

* Αναγνωριστικός κωδικός ΕΟ

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Ποσότητα

* Δάνεια για αντιστρεπτέες πράξεις χρηματοδότησης

* Άμεση Επένδυση


Πίνακας Α5: Θέσεις σε Χρηματοοικονομικά Παράγωγα
""""""""""""""""""""""""""""""""""""""""""""""""

* Αναγνωριστικός κωδικός παραγώγου

* Αναγνωριστικός κωδικός ΕΟ

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Ποσότητα


Πίνακας Α6: Μη χρηματοοικονομικά Περιουσιακά Στοιχεία (ενσώματα ή άυλα)
"""""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός ΕΟ

* Είδος περιουσιακού στοιχείου

* Τοποθεσία περιουσιακού στοιχείου

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Δεδουλευμένα μισθώματα


Πίνακας Α7: Λοιπά Στοιχεία Ενεργητικού
""""""""""""""""""""""""""""""""""""""

* Αναγνωριστικός κωδικός ΕΟ

* Είδος

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές


Πίνακας Α8: Εκδοθέντα Χρεόγραφα
"""""""""""""""""""""""""""""""

* Αναγνωριστικός κωδικός εκδοθέντος χρεογράφου

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Υπόλοιπο σε ονομαστική αξία

* Δεδουλευμένοι τόκοι


Πίνακας Α9: Ληφθέντα Δάνεια
"""""""""""""""""""""""""""

* Αναγνωριστικός κωδικός δανείου 
    
* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές

* Δεδουλευμένοι τόκοι

* Ενδο-ομιλικό δάνειο


Πίνακας Α10: Λοιπά Στοιχεία Παθητικού
"""""""""""""""""""""""""""""""""""""

* Αναγνωριστικός κωδικός ΕΟ

* Είδος

* Ημερομηνία

* Συχνότητα υποβολής στοιχείων ΕΟ

* Υπόλοιπο

* Συναλλαγές


Πίνακας Α11: Διακρατήσεις Μετοχών/Μεριδίων εκδοθέντων από τον ΕΟ
""""""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου εκδοθέντος από τον ΕΟ

* Αναγνωριστικός κωδικός μετόχου/μεριδιούχου

* Ημερομηνία

* Συχνότητα υποβολής στοιχείων

* Ποσότητα

* Συμμετοχές

* Εξαγορές


Πίνακας Α12: Γενικά Στοιχεία Μετοχών/Μεριδίων εκδοθέντων από τον ΕΟ
"""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου εκδοθέντος από τον ΕΟ

* Ημερομηνία

* Συχνότητα υποβολής στοιχείων

* Λογιστική τιμή

* Εισόδημα


Πίνακας Α13: Αμοιβές προς τον ΕΟ
""""""""""""""""""""""""""""""""

* Αναγνωριστικός κωδικός ΕΟ

* Ημερομηνία

* Συχνότητα υποβολής στοιχείων ΕΟ

* Αμοιβές 


Πίνακας Α14: Στοιχεία παρέκκλισης τύπου (α)
"""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου εκδοθέντος από τον ΕΟ

* Ημερομηνία

* Συχνότητα υποβολής στοιχείων

* Ποσότητα

* Λογιστική τιμή

* Συμμετοχές

* Εξαγορές

* Εισόδημα



Β. Στοιχεία αναφοράς
~~~~~~~~~~~~~~~~~~~~


Πίνακας Β1: Στοιχείων Αναφοράς ΜΠΣ
"""""""""""""""""""""""""""""""""""""""""""""""""""""""

* Αναγνωριστικός κωδικός ΜΠΣ

* Ημερομηνία έναρξης λειτουργίας

* Ημερομηνία λήξης λειτουργίας

* Αναγνωριστικός κωδικός LEI

* Κωδικός φορολογικού μητρώου

* Κωδικός εμπορικού μητρώου

* Δημιουργία από διάσπαση

* Λήξη λόγω συγχώνευσης


Πίνακας Β2: Μεταβλητά Στοιχεία Αναφοράς ΜΠΣ
"""""""""""""""""""""""""""""""""""""""""""""""""""""""""""""""""

* Αναγνωριστικός κωδικός ΜΠΣ

* Ισχύει από

* Ισχύει έως

* Ονομασία

* Ονομασία με λατινικούς χαρακτήρες

* Σύντομη ονομασία

* Οδός και αριθμός

* Οδός με λατινικούς χαρακτήρες

* Πόλη

* Πόλη με λατινικούς χαρακτήρες

* Ταχυδρομικός κώδικας

* Διαδικτυακή διεύθυνση

* Ηλεκτρονική διεύθυνση (email)

* Χώρα κατοικίας

Πίνακας Β3: Στοιχεία Αναφοράς ΕΟ
""""""""""""""""""""""""""""""""

* Αναγνωριστικός κωδικός ΕΟ

* Ημερομηνία σύστασης

* Ημερομηνία λήξης λειτουργίας

* Αναγνωριστικός κωδικός LEI

* Κωδικός φορολογικού μητρώου

* Κωδικός εμπορικού μητρώου

* Δημιουργία από διάσπαση

* Λήξη λόγω συγχώνευσης


Πίνακας Β4: Μεταβλητά Στοιχεία Αναφοράς ΕΟ
""""""""""""""""""""""""""""""""""""""""""

* Αναγνωριστικός κωδικός ΕΟ

* Ισχύει από

* Ισχύει έως

* ΜΠΣ

* Διαχειρίστρια εταιρεία

* Ονομασία

* Ονομασία με λατινικούς χαρακτήρες

* Σύντομη ονομασία

* Χώρα κατοικίας

* Οδός και αριθμός

* Οδός και αριθμός με λατινικούς χαρακτήρες

* Πόλη

* Πόλη με λατινικούς χαρακτήρες

* Ταχυδρομικός κώδικας

* Διαδικτυακή διεύθυνση

* Ηλεκτρονική διεύθυνση (e-mail)

* ΕΟ εισηγμένος σε οργανωμένη αγορά

* ΕΟ σε κατάσταση αδράνειας

* ΕΟ σε καθεστώς ρευστοποίησης

* Καθεστώς ελέγχου του ΕΟ

* Κωδικός Μανδύα 

* Νομική Μορφή:

  * Συμμορφούμενος με την οδηγία για τους ΟΣΕΚΑ

  * Συμμορφούμενος με την οδηγία για τους ΟΕΕ (εκτός ΑΕΕΑΠ) με ιδιώτες επενδυτές

  * Συμμορφούμενο με την οδηγία για τους ΟΕΕ (εκτός ΑΕΕΑΠ) με θεσμικούς επενδυτές
    
  * Εταιρεία Επενδύσεων σε Ακίνητη Περιουσία

  * ΕΟ μη συμμορφούμενος με κάποια από τις προηγούμενες κατηγορίες

* Επενδυτική πολιτική:

  * Αμοιβαίο κεφάλαιο χρηματαγοράς

  * ΕΟ ομολογιακού τύπου

  * ΕΟ μετοχικού τύπου

  * ΕΟ μεικτού τύπου

  * ΕΟ ακίνητης περιουσίας

  * ΕΟ αντιστάθμισης κινδύνων

  * Δανειακοί/πιστωτικοί ΕΟ

  * ΕΟ εμπορευμάτων

  * ΕΟ υποδομών 

  * Λοιποί ΕΟ

* Ανοιχτού/κλειστού τύπου

* Μερισματική Πολιτική:

  * ΕΟ διανομής μερισμάτων

  * ΕΟ συσσώρευσης

  * ΕΟ μεικτής μορφής διανομής μερισμάτων

* Είδος Μεριδιούχων:

  * Κατεξοχήν επαγγελματίες επενδυτές

  * Κατεξοχήν ιδιώτες επενδυτές

  * Συνδυασμός επαγγελματιών και ιδιωτών επενδυτών

* Περιβαλλοντική, κοινωνική και σχετική με τη διακυβέρνηση (ΠΚΔ) συμμόρφωση:

  * Συμμορφούμενοι με το άρθρο 8 του κανονισμού γνωστοποιήσεων αειφορίας χρηματοπιστωτικών υπηρεσιών (SFDR)

  * Συμμορφούμενοι με το άρθρο 9 του κανονισμού γνωστοποιήσεων αειφορίας χρηματοπιστωτικών υπηρεσιών (SFDR)

  * Άλλο

* Επενδυτική προσέγγιση: 

  * Ενεργητική

  * Παθητική συνθετική

  * Παθητική φυσική

* Γεωγραφική εστίαση:

  * Εσωτερικό

  * Ευρώπη [Ευρωπαϊκός Οικονομικός Χώρος (ΕΟΧ)]

  * Ευρώπη πλην του ΕΟΧ

  * Βόρεια Αμερική

  * Νότια Αμερική

  * Ασία / Ειρηνικός

  * Μέση Ανατολή

  * Αφρική

  * Υπερεθνική / πολλαπλή περιφέρεια

* Εστίαση των ομολογιακών ΕΟ:

  * Εταιρικά ομόλογα

  * Κρατικά ομόλογα
	
  * Μεικτά εταιρικά και κρατικά ομόλογα

* Τύπος εταιρείας επενδύσεων σε ακίνητα:

  * Οικιστικά ακίνητα

  * Εμπορικά

  * Βιομηχανικά

  * Πολλαπλών στρατηγικών

  * Γραφεία

  * Λοιπά

* Ένδειξη επενδύσεων του ΕΟ σε άλλους ΕΟ

* Ένδειξη περί διαπραγματεύσιμου αμοιβαίου κεφαλαίου

* Ένδειξη περί ιδιωτικού επενδυτικού κεφαλαίου

* Νόμισμα αποτίμησης του ΕΟ


Πίνακας Β5: Στοιχεία Αναφοράς Χρεογράφων Εκδοθέντων από τον ΕΟ
""""""""""""""""""""""""""""""""""""""""""""""""""""""""""""""

* Αναγνωριστικός κωδικός χρεογράφου

* Ημερομηνία Έκδοσης

* Ημερομηνία Λήξης

* Αρχική ημερομηνία λήξης

* Νόμισμα συναλλαγής

* Τιμή έκδοσης

* Τιμή εξόφλησης

* Αγορά διαπραγμάτευσης

* Αρχική ημερομηνία συσσώρευσης δεδουλευμένων τόκων

* Είδος

* Επίπεδο εγγύησης

* Είδος κατάταξης

* Επίπεδο ασφάλισης

* Ένδειξη καλυμμένης ομολογίας

* Είδος καλυμμένης ομολογίας

* Είδος τοκομεριδίου

* Νόμισμα τοκομεριδίου

* Συχνότητα πληρωμής τοκομεριδίου

* Περιθώριο επιτοκίου

* Πολλαπλασιαστής επιτοκίου

* Μέγιστη τιμή τοκομεριδίου

* Ελάχιστη τιμή τοκομεριδίου

* Ημερομηνία πρώτου τοκομεριδίου

* Ημερομηνία τελευταίου τοκομεριδίου

* Προϊόν βάσης

* Ελάχιστο ποσό επένδυσης

* Ένδειξη ιδιωτικής τοποθέτησης

* Αναδιάρθρωση σε

* Αναδιάρθρωση από

  
Πίνακας Β6: Μεταβλητά Στοιχεία Αναφοράς Χρεογράφων εκδοθέντων από τον ΕΟ
""""""""""""""""""""""""""""""""""""""""""""""""""""""""""""""""""""""""
* Αναγνωριστικός Κωδικός Χρεογράφου

* Ισχύει από

* Ισχύει έως

* Ονομασία με λατινικούς χαρακτήρες

* Σύντομη ονομασία χρεογράφου

* Κατάσταση

* Ημερομηνία λήξης

* Εκδόθηκε από

* Κωδικός χρηματοοικονομικού μέσου


Πίνακας Β7: Μεταβολή της Εναπομένουσας Αξίας Χρεογράφων εκδοθέντων από τον ΕΟ
"""""""""""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός χρεογράφου

* Λόγος μεταβολής
 
* Ημερομηνία μεταβολής 

* Ποσό μεταβολής

* Τιμή


Πίνακας Β8: Στοιχεία Τοκομεριδίων Χρεογράφων εκδοθέντων από τον ΕΟ
"""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός χρεογράφου

* Ημερομηνία πληρωμής 

* Επιτόκιο


Πίνακας Β9: Στοιχεία Αναφοράς Μετοχών/Μεριδίων εκδοθέντων από τον ΕΟ
""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου

* Ημερομηνία έκδοσης

* Ημερομηνία λήξης/ολικής ρευστοποίησης

* Νόμισμα έκδοσης

* Αγορά διαπραγμάτευσης

* Αναδιάρθρωση σε


Πίνακας Β10: Μεταβλητά Στοιχεία Αναφοράς Μετοχών/Μεριδίων εκδοθέντων από τον ΕΟ
"""""""""""""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου

* Ισχύει από

* Ισχύει έως

* Ονομασία με λατινικούς χαρακτήρες

* Σύντομη ονομασία

* Εκδόθηκε από

* Ονομαστική τιμή

* Κωδικός χρηματοοικονομικού μέσου

* Συχνότητα εξόφλησης

* Ελάχιστο ποσό συμμετοχής

* Είδος μετοχής/μεριδίου


Πίνακας Β11: Μερίσματα Μετοχών/Μεριδίων εκδοθέντων από τον ΕΟ 
"""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου

* Ημερομηνία καταγραφής
    
* Επόμενη ημερομηνία

* Ημερομηνία αναγγελίας

* Ημερομηνία πληρωμής

* Συχνότητα διανομής μερίσματος

* Είδος

* Νόμισμα

* Ποσό


Πίνακας Β12: Διασπάσεις/Συμπτύξεις Μετοχών/Μεριδίων εκδοθέντων από τον ΕΟ
"""""""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός μετοχής/μεριδίου

* Ημερομηνία

* Συντελεστής


Πίνακας Β13: Στοιχεία Αναφοράς Αντισυμβαλλόμενων
""""""""""""""""""""""""""""""""""""""""""""""""

* Αναγνωριστικός κωδικός αντισυμβαλλόμενου 

* Ονομασία με λατινικούς χαρακτήρες

* Χώρα κατοικίας

* Θεσμικός τομέας (όπως περιγράφονται στο Παράρτημα ΙΙΙ)


Πίνακας Β14: Στοιχεία Αναφοράς Καταθετικών Λογαριασμών
""""""""""""""""""""""""""""""""""""""""""""""""""""""

* Αναγνωριστικός κωδικός καταθετικού λογαριασμού

* Ημερομηνία δημιουργίας καταθετικού λογαριασμού

* Ημερομηνία λήξης

* Είδος

* Χρόνος προειδοποίησης

* Νόμισμα συναλλαγής

* Αναγνωριστικός κωδικός ΕΟ

* Αναγνωριστικός κωδικός αντισυμβαλλόμενου πιστωτικού ιδρύματος


Πίνακας Β15: Στοιχεία Αναφοράς Χρεογράφων χωρίς ISIN που κατέχει ο ΕΟ
""""""""""""""""""""""""""""""""""""""""""""""""""""""""""""""""""""""
* Αναγνωριστικός κωδικός χρεογράφου

* Ημερομηνία έκδοσης

* Ημερομηνία λήξης/ολικής εξόφλησης

* Νόμισμα συναλλαγής

* Κωδικός εκδότη


Πίνακας Β16: Στοιχεία Αναφοράς Δανείων
""""""""""""""""""""""""""""""""""""""

* Αναγνωριστικός κωδικός δανείου

* Ημερομηνία δημιουργίας

* Καταληκτική ημερομηνία εξόφλησης

* Νόμισμα συναλλαγής

* Είδος

* Αναγνωριστικός κωδικός ΕΟ

* Αναγνωριστικός κωδικός αντισυμβαλλόμενου


Πίνακας Β17: Στοιχεία Αναφοράς Μετοχών και λοιπών Συμμετοχικών Τίτλων χωρίς ISIN που κατέχει ο ΕΟ
"""""""""""""""""""""""""""""""""""""""""""""""""""""""""""""""""""""""""""""""""""""""""""""""""

* Αναγνωριστικός κωδικός συμμετοχικού τίτλου 

* Νόμισμα συναλλαγής

* Είδος

* Κωδικός Εκδότη 


Πίνακας Β18: Στοιχεία Αναφοράς Χρηματοοικονομικών Παραγώγων
"""""""""""""""""""""""""""""""""""""""""""""""""""""""""""

* Αναγνωριστικός κωδικός παραγώγου

* Ημερομηνία έναρξης

* Ημερομηνία λήξης

* Διακριτικός τίτλος παραγώγου 

* Σύμβολο

* Είδος

* Νόμισμα συναλλαγής

* Κωδικός αγοράς διαπραγμάτευσης

* Κωδικός αντισυμβαλλόμενου
  

Πίνακας Β19: Παρεκκλίσεις
"""""""""""""""""""""""""

* Αναγνωριστικός κωδικός ΕΟ

* Ημερομηνία αναφοράς αποτίμησης ενεργητικού

* Συνολικό ενεργητικό

* Συχνότητα αποτίμησης

* Είδος αιτούμενης παρέκκλισης

* Έτος αιτούμενης παρέκκλισης

* Σχόλιο της ΜΠΣ



ΠΑΡΑΡΤΗΜΑ ΙΙ
------------

Περιγραφή των κατηγοριών μέσων του ενεργητικού και του παθητικού των ΕΟ και πληροφορίες σχετικά με το εισόδημα και τις αμοιβές

Καταθέσεις και μετρητά
~~~~~~~~~~~~~~~~~~~~~~

Η παρούσα κατηγορία περιλαμβάνει:

* καταθέσεις των ΕΟ, όπως καταθέσεις μίας ημέρας, καταθέσεις προθεσμίας και καταθέσεις υπό προειδοποίηση

* μη διαπραγματεύσιμους τίτλους (πιστοποιητικά καταθέσεων)

* διαθέσιμα σε τραπεζογραμμάτια και κέρματα σε ευρώ και ξένο νόμισμα


Δάνεια
~~~~~~~~~~~~~~~~~~~~~

Κεφάλαια χορηγούμενα από ΕΟ σε δανειολήπτες ή δάνεια που λαμβάνονται από ΕΟ, τα οποία τεκμηριώνονται με μη διαπραγματεύσιμα έγγραφα ή δεν τεκμηριώνονται με έγγραφα.  Περιλαμβάνονται και οι απαιτήσεις από αντιστρεπτέες πράξεις επαναγοράς, δηλαδή μετρητά που καταβάλλονται ως αντάλλαγμα για την αγορά τίτλων από ΕΟ σε δεδομένη τιμή υπό τη ρητή δέσμευση της επαναπώλησης των ίδιων ή παρόμοιων τίτλων σε μία προκαθορισμένη τιμή και σε μία καθορισμένη μελλοντική ημερομηνία.

Χρεόγραφα που κατέχει ο ΕΟ
~~~~~~~~~~~~~~~~~~~~~~~~~~

Ως χρεόγραφα νοούνται τα διαπραγματεύσιμα χρηματοοικονομικά μέσα τα οποία πιστοποιούν τη δημιουργία χρέους και συνήθως αποτελούν αντικείμενο συναλλαγών σε δευτερογενείς αγορές ή μπορούν να συμψηφιστούν στην αγορά και τα οποία δεν παρέχουν στον κάτοχο δικαίωμα ιδιοκτησίας επί του ιδρύματος έκδοσης.

Τίτλοι που πωλούνται βάσει συμφωνίας επαναγοράς εξακολουθούν να καταχωρίζονται στη λογιστική κατάσταση του αρχικού κυρίου (και δεν καταχωρίζονται στη λογιστική κατάσταση του προσωρινώς αποκτώντος ΕΟ), όταν υπάρχει ρητή δέσμευση για αντιστροφή της πράξης, και όχι απλά σχετικό δικαίωμα προαίρεσης. Στην περίπτωση που ο προσωρινώς αποκτών ΕΟ πωλήσει τους τίτλους που έλαβε, η πώληση πρέπει να καταχωριστεί ως οριστική (outright) συναλλαγή επί τίτλων και να εγγραφεί στη λογιστική κατάσταση του προσωρινώς αποκτώντος ΕΟ ως αρνητική θέση στο χαρτοφυλάκιο τίτλων.

Μετοχές και λοιποί συμμετοχικοί τίτλοι που κατέχει ο ΕΟ
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Χρηματοοικονομικά στοιχεία του ενεργητικού που αντιπροσωπεύουν δικαιώματα ιδιοκτησίας σε εταιρείες. Τα εν λόγω χρηματοοικονομικά στοιχεία του ενεργητικού κατά κανόνα δίνουν στους κατόχους τους το δικαίωμα συμμετοχής στα κέρδη των εταιρειών και μεριδίου στο καθαρό ενεργητικό τους σε περίπτωση εκκαθάρισης.
Η παρούσα κατηγορία περιλαμβάνει εισηγμένες και μη εισηγμένες μετοχές και λοιπούς συμμετοχικούς τίτλους.
Οι εισηγμένες μετοχές είναι συμμετοχικοί τίτλοι οι οποίοι έχουν εισαχθεί σε χρηματιστήριο. Το χρηματιστήριο αυτό μπορεί να είναι αναγνωρισμένο χρηματιστήριο ή οποιαδήποτε άλλη μορφή δευτερογενούς αγοράς. Η ύπαρξη δημοσιευμένων τιμών για τις μετοχές που είναι εισηγμένες σε χρηματιστήριο σημαίνει ότι οι τρέχουσες αγοραίες τιμές είναι συνήθως άμεσα διαθέσιμες.
Οι μη εισηγμένες μετοχές είναι συμμετοχικοί τίτλοι οι οποίοι δεν έχουν εισαχθεί σε χρηματιστήριο.
Οι λοιποί συμμετοχικοί τίτλοι περιλαμβάνουν όλες τις μορφές συμμετοχικών τίτλων πλην αυτών που ταξινομούνται στις υποκατηγορίες εισηγμένες μετοχές και μη εισηγμένες μετοχές. Χαρακτηριστικό παράδειγμα της κατηγορίας αυτής είναι τα μερίδια αμοιβαίων κεφαλαίων και οι συνεταιριστικές μερίδες.

Χρηματοοικονομικά παράγωγα
~~~~~~~~~~~~~~~~~~~~~~~~~~

Τα χρηματοοικονομικά παράγωγα είναι χρηματοοικονομικά μέσα που συνδέονται με ένα συγκεκριμένο χρηματοοικονομικό μέσο ή δείκτη ή εμπόρευμα, μέσω του οποίου είναι δυνατή η αγοραπωλησία συγκεκριμένων χρηματοοικονομικών κινδύνων αυτόνομα σε χρηματοοικονομικές αγορές.
Η παρούσα κατηγορία περιλαμβάνει:

* δικαιώματα προαίρεσης (options)·

* παραστατικά μελλοντικής αγοράς αξιογράφων (warrants)·

* συμβόλαια μελλοντικής εκπλήρωσης (futures)·

* προθεσμιακά συμβόλαια (forwards)·

* συμφωνίες ανταλλαγής (swaps)·

* πιστωτικά παράγωγα.



Μη χρηματοοικονομικά Περιουσιακά Στοιχεία (ενσώματα ή άυλα)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Ενσώματα ή άυλα στοιχεία του ενεργητικού πλην των χρηματοοικονομικών στοιχείων του ενεργητικού. 
Η παρούσα κατηγορία περιλαμβάνει κατοικίες, λοιπά κτήρια και κατασκευές, μηχανήματα και εξοπλισμό, τιμαλφή και προϊόντα πνευματικής ιδιοκτησίας, όπως λογισμικό ηλεκτρονικών υπολογιστών, βάσεις δεδομένων, εικονικά περιουσιακά στοιχεία και κρυπτοστοιχεία που δεν αντιστοιχούν σε υποχρέωση.

Στα ενσώματα περιουσιακά στοιχεία περιλαμβάνονται:

Ακίνητα κατοικίας:
    Ως ακίνητο κατοικίας νοείται η κατοικία που καταλαμβάνει ο ιδιοκτήτης ή ο μισθωτής αυτής·

Εμπορικά ακίνητα:
    Ως εμπορικό ακίνητο νοείται το ακίνητο όπου παρέχονται αγαθά ή υπηρεσίες σε πελάτες (π.χ. ξενοδοχεία, εστιατόρια, λιανικό εμπόριο)·

Βιομηχανικά ακίνητα:
    Ως βιομηχανικό ακίνητο νοείται το ακίνητο που χρησιμοποιείται για βιομηχανικούς σκοπούς, όπως τα ακίνητα που χρησιμοποιούνται ως εργοστάσια, κέντρα εφοδιαστικής και αποθηκευτικός χώρος·

Γραφεία

Λοιπά ακίνητα:
  Ακίνητα πλην των ακινήτων κατοικίας, των εμπορικών και των βιομηχανικών ακινήτων.

Λοιπά Στοιχεία Ενεργητικού
~~~~~~~~~~~~~~~~~~~~~~~~~~

Αυτή είναι η υπολειπόμενη κατηγορία στοιχείων του σκέλους του ενεργητικού της λογιστικής κατάστασης, το οποίο ορίζεται ως «στοιχεία του ενεργητικού που δεν περιλαμβάνονται αλλού». Υπό την παρούσα κατηγορία περιλαμβάνονται και τα ακόλουθα:

* εισπρακτέους δεδουλευμένους τόκους καταθέσεων και δανείων

* δεδουλευμένους τόκους επί διακρατήσεων χρεογράφων

* εισπρακτέα δεδουλευμένα μισθώματα

* εισπρακτέα ποσά που δεν σχετίζονται με την κύρια δραστηριότητα των ΕΟ


Εκδοθέντα Χρεόγραφα
~~~~~~~~~~~~~~~~~~~
Ποσά που οφείλονται στους ομολογιούχους.

Ληφθέντα Δάνεια
~~~~~~~~~~~~~~~

Ποσά που οφείλονται από τον ΕΟ σε πιστωτές, εκτός από εκείνα που προκύπτουν από την έκδοση διαπραγματεύσιμων τίτλων. 

Η παρούσα κατηγορία αποτελείται από δάνεια που χορηγήθηκαν στους ΕΟ τα οποία είτε τεκμηριώνονται με μη διαπραγματεύσιμα έγγραφα είτε δεν τεκμηριώνονται με έγγραφα.

Η παρούσα κατηγορία περιλαμβάνει και τα ανακυκλούμενα δάνεια και τις υπεραναλήψεις.

Τα ανακυκλούμενα δάνεια είναι δάνεια που εμφανίζουν σωρευτικά τα ακόλουθα χαρακτηριστικά: i) ο δανειολήπτης μπορεί να χρησιμοποιεί ή να αναλαμβάνει κεφάλαια έως ένα προεγκεκριμένο πιστωτικό όριο χωρίς προηγούμενη ειδοποίηση του δανειστή· ii) το ποσό της διαθέσιμης πίστωσης μπορεί να αυξομειώνεται, καθώς τα κεφάλαια λαμβάνονται και εξοφλούνται· iii) η πίστωση μπορεί να χρησιμοποιείται επανειλημμένα. 

Τα ανακυκλούμενα δάνεια περιλαμβάνουν τα ποσά που έχουν ληφθεί βάσει πιστωτικού ορίου (line of credit) και δεν έχουν ακόμη αποπληρωθεί (ανεξόφλητα ποσά). Το πιστωτικό όριο αποτελεί συμφωνία μεταξύ δανειστή και δανειολήπτη που επιτρέπει στον δεύτερο να λάβει χορηγήσεις εντός καθορισμένης διάρκειας και έως ορισμένο όριο και μπορεί να τις εξοφλήσει κατά την κρίση του πριν από την παρέλευση της συγκεκριμένης ημερομηνίας. Ποσά διαθέσιμα βάσει πιστωτικού ορίου, τα οποία δεν έχουν αναληφθεί ή έχουν ήδη εξοφληθεί, δεν λαμβάνονται υπόψη σε καμία κατηγορία στοιχείων της λογιστικής κατάστασης.

Οι υπεραναλήψεις αποτελούν χρεωστικά υπόλοιπα σε τρεχούμενους λογαριασμούς. Αναγγέλλεται το συνολικό οφειλόμενο ποσό, είτε βρίσκεται εντός είτε εκτός του ορίου που τυχόν συμφωνείται εκ των προτέρων μεταξύ αυτού και του δανειστή όσον αφορά το ύψος και/ή τη μέγιστη διάρκεια του δανείου.

Μετοχές/μερίδια που έχουν εκδοθεί από ΕΟ
~~~~~~~~~~~~~~~~~~~~~~~~~~~~~~~~~~~~~~~~

Η παρούσα κατηγορία αντιπροσωπεύει τις συνολικές υποχρεώσεις των ΕΟ προς τους μεριδιούχους/μετόχους τους. Στην περίπτωση ΕΟ που είναι νομικές οντότητες, στις μετοχές περιλαμβάνονται επίσης τα κεφάλαια που προκύπτουν από μη διανεμηθέντα κέρδη ή τα κεφάλαια που έχουν δεσμευτεί από τον ΕΟ εν αναμονή πιθανών μελλοντικών πληρωμών και υποχρεώσεων (αποθεματικά, αποτελέσματα εις νέον).

Λοιπές υποχρεώσεις
~~~~~~~~~~~~~~~~~~

Αυτή είναι η υπολειπόμενη κατηγορία στοιχείων του σκέλους του παθητικού της λογιστικής κατάστασης το οποίο αποτυπώνει τις «υποχρεώσεις που δεν περιλαμβάνονται αλλού».

Υπό την παρούσα κατηγορία περιλαμβάνονται:

* πληρωτέους δεδουλευμένους τόκους δανείων

* πληρωτέους δεδουλευμένους τόκους χρεογράφων που έχει εκδώσει ο ΕΟ·

* πληρωτέα ποσά που δεν σχετίζονται με την κύρια δραστηριότητα του ΕΟ, δηλαδή ποσά οφειλόμενα σε προμηθευτές, φόρους, μισθούς, ασφαλιστικές εισφορές κ.λπ.·

* προβλέψεις που αντιπροσωπεύουν υποχρεώσεις έναντι τρίτων, δηλαδή συντάξεις, μερίσματα κ.λπ.·


Εισπραττόμενο εισόδημα
~~~~~~~~~~~~~~~~~~~~~~

Καθαρό εισόδημα το οποίο εισπράττει ο ΕΟ κατά τη διάρκεια της περιόδου και το οποίο
κατανέμεται σε κάθε κατηγορία μετοχών που εκδίδει.


Καταβαλλόμενα μερίσματα
~~~~~~~~~~~~~~~~~~~~~~~

Ποσά τα οποία καταβάλλει ο ΕΟ στους μετόχους του με τη μορφή μερισμάτων ή άλλων ισοδύναμων διανεμόμενων ποσών κατά τη διάρκεια της περιόδου και τα οποία κατανέμονται σε κάθε κατηγορία μετοχών που εκδίδει ο ΕΟ.


Αμοιβές που καταβάλλουν οι μέτοχοι/μεριδιούχοι στον ΕΟ
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Αμοιβές που καταβάλλουν οι μέτοχοι στον ΕΟ κατά τη διάρκεια της περιόδου με τη μορφή πληρωμών αφαιρούμενων από το ενεργητικό τoυ EO και εξαιρουμένων των αμοιβών τις οποίες οι μέτοχοι καταβάλλουν απευθείας σε τρίτους πλην των ΕΟ. Οι αμοιβές αποτελούνται από τους τύπους «επαναλαμβανόμενο κόστος» και «πρόσθετο κόστος» του ΕΟ, όπως περιγράφονται στο παράρτημα VI του κατ’ εξουσιοδότηση κανονισμού (ΕΕ) 2017/653 της Επιτροπής.


ΠΑΡΑΡΤΗΜΑ ΙΙΙ
-------------

Περιγραφή θεσμικών τομέων

Κεντρική Τράπεζα (S121)
~~~~~~~~~~~~~~~~~~~~~~~

Περιλαμβάνει όλες τις χρηματοοικονομικές εταιρείες και οιονεί εταιρείες, κύρια
λειτουργία των οποίων είναι η έκδοση νομίσματος, η διατήρηση της εσωτερικής και
εξωτερικής αξίας του νομίσματος και η τήρηση του συνόλου ή μέρους των διεθνών
(συναλλαγματικών) αποθεμάτων της χώρας.


Πιστωτικά ιδρύματα και λοιπά ιδρύματα που δέχονται καταθέσεις   (S122)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει οποιεσδήποτε από τις ακόλουθες οντότητες:
α) πιστωτικά ιδρύματα που ασκούν δραστηριότητα κατά τις αναφορές του άρθρου 4 παράγραφος 1 σημείο 1) στοιχείο α)
του κανονισμού (ΕΕ) αριθ. 575/2013,
β) χρηματοπιστωτικά ιδρύματα εκτός εκείνων του ως άνω στοιχείου α), τα οποία δραστηριοποιούνται κατά κύριο λόγο στη
χρηματοοικονομική διαμεσολάβηση κατά τις αναφορές της παραγράφου 2.56 του παραρτήματος A του κανονισμού (ΕΕ)
αριθ. 549/2013 του Ευρωπαϊκού Κοινοβουλίου και του Συμβουλίου (11) και των οποίων η δραστηριότητα συνίσταται
στην αποδοχή καταθέσεων ή/και συγγενών υποκατάστατων καταθέσεων κατά τις αναφορές του πρώτου μέρους του
παραρτήματος I από θεσμικές μονάδες, περιλαμβανομένων των πιστωτικών ιδρυμάτων που δεν αποτελούν ΝΧΙ, και στη
χορήγηση δανείων ή/και πραγματοποίηση επενδύσεων σε τίτλους για ίδιο λογαριασμό, γ) ιδρύματα ηλεκτρονικού χρήματος που δραστηριοποιούνται κατά κύριο λόγο στη χρηματοοικονομική διαμεσολάβηση
κατά τις αναφορές του ως άνω στοιχείου β) υπό τη μορφή της έκδοσης ηλεκτρονικού χρήματος.

Αμοιβαία κεφάλαια χρηματαγοράς (S123) 
~~~~~~~~~~~~~~~~~~~~~~~~~~~~~~~~~~~~~

Περιλαμβάνει τους οργανισμούς συλλογικών επενδύσεων οι οποίοι έχουν
αδειοδοτηθεί κατά το άρθρο 4 του κανονισμού (ΕΕ) 2017/1131 και εκδίδουν μετοχές
ή μερίδια που συνιστούν συγγενή υποκατάστατα καταθέσεων κατά τις αναφορές του
πρώτου μέρους του παραρτήματος I του κανονισμού (EE) 2021/379 (EKT/2021/2)



Γενική κυβέρνηση (S13)
~~~~~~~~~~~~~~~~~~~~~~

Περιλαμβάνει όλες τις θεσμικές μονάδες που είναι παραγωγοί λοιπού μη εμπορεύσιμου προϊόντος των οποίων η παραγωγή προορίζεται για ατομική και συλλογική κατανάλωση και που χρηματοδοτούνται κυρίως από υποχρεωτικές πληρωμές εκ μέρους μονάδων που ανήκουν σε άλλους τομείς, καθώς και τις θεσμικές μονάδες που ασχολούνται κυρίως με την αναδιανομή του εθνικού εισοδήματος και πλούτου (ΕΣΛ 2010, παράγραφοι 2.111 έως 2.113).


Κεντρική κυβέρνηση (S1311)
~~~~~~~~~~~~~~~~~~~~~~~~~~

Περιλαμβάνει όλες τις διοικητικές υπηρεσίες του κράτους και τους λοιπούς κεντρικούς φορείς, η αρμοδιότητα των οποίων εκτείνεται κατά κανόνα σε όλη την οικονομική επικράτεια, εκτός από τη διοίκηση των οργανισμών κοινωνικής ασφάλισης (ΕΣΛ 2010, παράγραφος 2.114). Για τους σκοπούς του παρόντος κανονισμού, η κεντρική κυβέρνηση περιλαμβάνει επίσης όργανα και οργανισμούς της Ένωσης που ταξινομούνται στον τομέα της γενικής κυβέρνησης (S13).


Κυβέρνηση ομόσπονδου κράτους (S1312)
~~~~~~~~~~~~~~~~~~~~~~~~~~~~~~~~~~~~
Περιλαμβάνει εκείνες τις μορφές της δημόσιας διοίκησης που
αποτελούν χωριστές θεσμικές μονάδες και που ασκούν ορισμένες από τις κυβερνητικές λει­
τουργίες, εκτός από τη διοίκηση οργανισμών κοινωνικής ασφάλισης, σε επίπεδο κατώτερο
από το επίπεδο της κεντρικής κυβέρνησης και ανώτερο από το επίπεδο των κρατικών θεσμικών μονάδων που υπάρχουν σε τοπικό επίπεδο (ΕΣΛ 2010, παράγραφος 2.115)


Τοπική αυτοδιοίκηση (S1313)
~~~~~~~~~~~~~~~~~~~~~~~~~~~

Περιλαμβάνει εκείνες τις μορφές της δημόσιας διοίκησης, η αρμοδιότητα των
οποίων εκτείνεται σε μέρος μόνο της οικονομικής επικράτειας, εκτός από τα
τοπικά γραφεία των οργανισμών κοινωνικής ασφάλισης (ΕΣΛ 2010, παράγραφος
2.116).


Οργανισμοί κοινωνικής ασφάλισης (S1314)
~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει όλες τις θεσμικές μονάδες (κεντρικές, ομόσπονδων κρατών και
τοπικές), η κύρια δραστηριότητα των οποίων είναι να προσφέρουν κοινωνικές
παροχές και οι οποίες πληρούν και τα δύο παρακάτω κριτήρια: α) με νόμο ή με
κανονιστική ρύθμιση ορισμένες ομάδες πληθυσμού υποχρεώνονται να συμμετέχουν στο
σύστημα ή να καταβάλλουν εισφορές· και β) η γενική κυβέρνηση είναι υπεύθυνη για
τη διαχείριση του οργανισμού, όσον αφορά τον καθορισμό ή την έγκριση των
εισφορών και των παροχών, ανεξάρτητα από τον ρόλο της ως εποπτικού φορέα ή
εργοδότη. Συνήθως δεν υπάρχει άμεση σχέση μεταξύ του ύψους των εισφορών που
καταβάλλει ένα άτομο και του κινδύνου στον οποίο αυτό το άτομο εκτίθεται (ΕΣΛ
2010, παράγραφος 2.117).


Επενδυτικοί Οργανισμοί εκτός από τα αμοιβαία κεφάλαια χρηματαγοράς (S124)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει τους επενδυτικούς οργανισμούς, όπως ορίζονται στο άρθρο 2 του
κανονισμού (ΕΕ) 2024/1988.


Λοιποί ενδιάμεσοι χρηματοοικονομικοί οργανισμοί, εκτός από τις ασφαλιστικές εταιρείες και τα συνταξιοδοτικά ταμεία (S125)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει όλες τις χρηματοοικονομικές εταιρείες οι οποίες έχουν ως κύρια
δραστηριότητα τη χρηματοοικονομική διαμεσολάβηση μέσω της σύναψης υποχρεώσεων
υπό μορφή διαφορετική από το νόμισμα, τις καταθέσεις (ή παραπλήσια υποκατάστατα
καταθέσεων), ή τις μετοχές ΕΟ (ΕΣΛ 2010, παράγραφοι 2.86 έως 2.94).


Επικουρικοί χρηματοοικονομικοί οργανισμοί και φορείς (S126)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει όλες τις χρηματοοικονομικές εταιρείες οι οποίες ασχολούνται κατά
κύριο λόγο με δραστηριότητες που συνδέονται στενά με τη χρηματοοικονομική
διαμεσολάβηση, χωρίς όμως να είναι ενδιάμεσοι χρηματοοικονομικοί οργανισμοί. Ο
παρών υποτομέας περιλαμβάνει επίσης τα κεντρικά γραφεία των οποίων όλες οι
θυγατρικές ή οι περισσότερες απ’ αυτές είναι χρηματοοικονομικές εταιρείες (ΕΣΛ
2010, παράγραφοι
2.95 έως 2.97).


Θυγατρικοί χρηματοοικονομικοί οργανισμοί και δανειστές χρημάτων (S127)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει το σύνολο των χρηματοοικονομικών εταιρειών που δεν ασχολούνται με
τη χρηματοοικονομική διαμεσολάβηση ούτε με την παροχή επικουρικών
χρηματοοικονομικών υπηρεσιών και των οποίων το μεγαλύτερο μέρος είτε των
στοιχείων του ενεργητικού ή του παθητικού δεν αποτελεί αντικείμενο συναλλαγής
στις ανοιχτές αγορές. Περιλαμβάνονται εταιρείες χαρτοφυλακίου
που έχουν στην κυριότητά τους πάνω από το 50 % του μετοχικού κεφαλαίου μιας
ομάδας θυγατρικών εταιρειών και των οποίων η βασική δραστηριότητα έγκειται στο
να έχουν την ομάδα στην κυριότητά τους, χωρίς να παρέχουν οιαδήποτε άλλη
υπηρεσία στις επιχειρήσεις στις οποίες ανήκει το μετοχικό κεφάλαιο, δηλαδή ούτε
διοικούν ούτε διαχειρίζονται άλλες μονάδες (ΕΣΛ 2010, παράγραφοι 2.98 έως
2.99).


Ασφαλιστικές εταιρείες (S128)
~~~~~~~~~~~~~~~~~~~~~~~~~~~~~

Περιλαμβάνει όλες τις χρηματοοικονομικές εταιρείες που ασχολούνται κατά κύριο
λόγο με τη χρηματοοικονομική διαμεσολάβηση ως συνέπεια της συγκέντρωσης των
κινδύνων κυρίως υπό τη μορφή της άμεσης ασφάλισης ή της αντασφάλισης (ΕΣΛ 2010,
παράγραφοι 2.100 έως 2.104).


Συνταξιοδοτικά ταμεία (S129)
~~~~~~~~~~~~~~~~~~~~~~~~~~~~

Περιλαμβάνει όλες τις χρηματοοικονομικές εταιρείες που ασχολούνται κατά κύριο λόγο με τη χρηματοοικονομική διαμεσολάβηση ως συνέπεια της συγκέντρωσης των κινδύνων και των αναγκών των ασφαλισμένων (κοινωνική ασφάλιση). Τα συνταξιοδοτικά ταμεία ως συστήματα κοινωνικής ασφάλισης παρέχουν εισόδημα κατά τη συνταξιοδότηση και, πολλές φορές, επιδόματα θανάτου και αναπηρίας (ΕΣΛ 2010, παράγραφοι 2.105 έως 2.110).


Μη χρηματοοικονομικές εταιρείες (S11)
~~~~~~~~~~~~~~~~~~~~~~~~~~~~~~~~~~~~~

Περιλαμβάνει τις θεσμικές μονάδες που είναι ανεξάρτητες νομικές οντότητες και παραγωγοί εμπορεύσιμου προϊόντος, και των οποίων η κύρια δραστηριότητα συνίσταται στην παραγωγή αγαθών και μη χρηματοοικονομικών υπηρεσιών (ΕΣΛ 2010, παράγραφοι 2.45 έως 2.50).


Νοικοκυριά (S14)
~~~~~~~~~~~~~~~~
Περιλαμβάνει φυσικά πρόσωπα (ΕΣΛ 2010, παράγραφοι 2.118 έως 2.128). 


Μη κερδοσκοπικά ιδρύματα που εξυπηρετούν νοικοκυριά (S15)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Περιλαμβάνει μη κερδοσκοπικά ιδρύματα τα οποία είναι χωριστές νομικές οντότητες, εξυπηρετούν νοικοκυριά και είναι ιδιωτικοί παραγωγοί μη εμπορεύσιμου προϊόντος. Οι κύριοι πόροι τους προέρχονται από προαιρετικές εισφορές σε χρήμα ή σε είδος νοικοκυριών υπό την ιδιότητά τους ως καταναλωτών, από πληρωμές εκ μέρους της γενικής κυβέρνησης, καθώς και από εισόδημα περιουσίας (ΕΣΛ 2010, παράγραφοι 2.129 έως 2.130).


ΠΑΡΑΡΤΗΜΑ IV
------------

Περιγραφή χαρακτηριστικών ταξινόμησης των ΕΟ


Όνομα
~~~~~

Πλήρης νομική επωνυμία του ΕΟ.


Ημερομηνία σύστασης
~~~~~~~~~~~~~~~~~~~

Ημερομηνία κατά την οποία συστάθηκε ο ΕΟ για πρώτη φορά.


Εταιρεία διαχείρισης
~~~~~~~~~~~~~~~~~~~~

Κάθε εταιρεία της οποίας οι συνήθεις δραστηριότητες συνίστανται στη διαχείριση του επενδυτικού οργανισμού.


Πολιτική διανομής μερισμάτων
~~~~~~~~~~~~~~~~~~~~~~~~~~~~

Ως ΕΟ διανομής μερισμάτων (distribution fund) νοείται ο ΕΟ ο οποίος κατά κύριο λόγο (άνω του 50 %) καταβάλλει στους μετόχους του σε μετρητά το εισόδημα που εισπράττει.

Ως ΕΟ συσσώρευσης (cumulative fund) νοείται ο ΕΟ ο οποίος κατά κύριο λόγο (άνω του 50 %) επανεπενδύει το εισόδημα που εισπράττει σύμφωνα με το επενδυτικό προϊόν του.

Ως μεικτός ΕΟ διανομής μερισμάτων (mixed dividend distribution fund) νοείται ο ΕΟ ο οποίος χρησιμοποιεί το εισόδημα που εισπράττει για να το καταβάλει στους μετόχους του σε μετρητά και για να το επανεπενδύσει σύμφωνα με το επενδυτικό προϊόν του.


Επενδυτικοί οργανισμοί με επιμέρους οργανισμούς
~~~~~~~~~~~~~~~~~~~~~~~~~~~~~~~~~~~~~~~~~~~~~~~

Ως οργανισμός τύπου «μανδύα» (umbrella fund) νοείται η οντότητα η οποία διαχωρίζει τα στοιχεία του ενεργητικού της σε διαφορετικές μονάδες [επιμέρους οργανισμούς (sub-funds)] κατά τρόπο ώστε οι μετοχές/μερίδια που αντιστοιχούν σε κάθε μονάδα να καλύπτονται ανεξάρτητα από διαφορετικά στοιχεία του ενεργητικού.

Ως επιμέρους οργανισμός (sub-fund) ενός οργανισμού τύπου «μανδύα» νοείται η μονάδα η οποία διακρατεί διαχωρισμένα στοιχεία του ενεργητικού ενός οργανισμού τύπου «μανδύα» τα οποία καλύπτουν μετοχές/μερίδια που εκδίδει ο επιμέρους οργανισμός. 


Επενδυτική πολιτική
~~~~~~~~~~~~~~~~~~~
Ως αμοιβαία κεφάλαια χρηματαγοράς (ΑΚΧΑ) νοούνται οι ΕΟ που λειτουργούν 
σύμφωνα με το άρθρο 4 του κανονισμού (ΕΕ) 2017/1131 και εκδίδουν μετοχές
ή μερίδια τα οποία αποτελούν υποκατάστατα των καταθέσεων όπως αναφέρεται στο 1ο μέρος του Παραρτήματος Ι του Κανονισμού (EE) 2021/379 (EKT/2021/2)

Ως μετοχικοί ΕΟ νοούνται οι ΕΟ που επενδύουν κατά κύριο λόγο σε μετοχές. 

Ως ομολογιακοί ΕΟ νοούνται οι ΕΟ που επενδύουν κατά κύριο λόγο σε χρεόγραφα. 

Ως μεικτοί ΕΟ νοούνται οι ΕΟ που επενδύουν εξίσου σε μετοχές και χρεόγραφα χωρίς υπεροχή της επένδυσης στο ένα ή το άλλο μέσο. 

Ως ΕΟ ακίνητης περιουσίας νοούνται οι ΕΟ που επενδύουν κατά κύριο λόγο σε ακίνητη περιουσία. 

Ως ΕΟ αντιστάθμισης κινδύνων (hedge funds) νοείται κάθε οργανισμός συλλογικών επενδύσεων, ανεξαρτήτως της νομικής του διάρθρωσης κατά το εθνικό δίκαιο, ο οποίος εφαρμόζει σχετικά απεριόριστες επενδυτικές στρατηγικές με σκοπό επίτευξης θετικής απόλυτης απόδοσης. Εκτός από τις αποδοχές τους για τη διαχείριση, οι διαχειριστές του αμοιβαίου κεφαλαίου αποζημιώνονται ανάλογα με την απόδοσή του. Για τον λόγο αυτόν τα αμοιβαία κεφάλαια αντιστάθμισης κινδύνων υπόκεινται σε λίγους περιορισμούς ως προς το είδος των χρηματοπιστωτικών μέσων στα οποία μπορούν να επενδύσουν και, επομένως, μπορούν να εφαρμόζουν με ευελιξία ένα ευρύ φάσμα χρηματοπιστωτικών τεχνικών όπως μόχλευση, ανοιχτές πωλήσεις ή οποιαδήποτε άλλη τεχνική. Ο παρών ορισμός καλύπτει επίσης τους ΕΟ που επενδύουν, εν όλω ή εν μέρει, σε άλλα αμοιβαία κεφάλαια αντιστάθμισης κινδύνων, εφόσον κατά τα λοιπά συνάδουν με τον εν λόγω ορισμό. 

Ως δανειακοί / πιστωτικοί ΕΟ (loan / credit funds) νοούνται οι ΕΟ που επενδύουν κατά κύριο λόγο σε δάνεια.

Ως ΕΟ εμπορευμάτων (commodity funds) νοούνται οι ΕΟ που επενδύουν κατά κύριο λόγο σε εμπορεύματα.

Ως ΕΟ υποδομών (infrastructure funds) νοούνται οι ΕΟ που επενδύουν κατά κύριο λόγο σε δημόσιες κτιριακές υποδομές, όπως σχολεία, νοσοκομεία ή φυλακές, σε κοινωνικές υποδομές, όπως κοινωνική στέγαση, σε υποδομές μεταφορών, όπως δρόμοι, συστήματα μαζικής μεταφοράς ή αερολιμένες, σε υποδομές ενέργειας, όπως ενεργειακά δίκτυα, έργα σχετικά με την προσαρμογή στην κλιματική αλλαγή και τον μετριασμό της, σταθμοί παραγωγής ενέργειας ή αγωγοί, σε υποδομές διαχείρισης υδάτων, όπως συστήματα ύδρευσης, συστήματα λυμάτων ή άρδευσης και αποχέτευσης, σε υποδομές επικοινωνιών, όπως δίκτυα, και σε υποδομές διαχείρισης αποβλήτων, όπως συστήματα ανακύκλωσης ή συλλογής. 

Ως λοιποί ΕΟ νοούνται οι ΕΟ πλην των ΑΚΧΑ, των ομολογιακών, των μετοχικών, των μεικτών, των ΕΟ ακίνητης περιουσίας, των ΕΟ αντιστάθμισης κινδύνων, των δανειακών / πιστωτικών ΕΟ, των ΕΟ εμπορευμάτων ή των ΕΟ κεφαλαίων υποδομών.

Επενδυτική προσέγγιση
~~~~~~~~~~~~~~~~~~~~~

Ως ενεργητικοί ΕΟ (active IFs) νοούνται οι ΕΟ στη διακριτική ευχέρεια των διαχειριστών των οποίων εναπόκειται η λήψη επενδυτικών αποφάσεων. Οι εν λόγω ΕΟ μπορούν, αλλά δεν υποχρεούνται, να τελούν υπό διαχείριση αναφορικά με ορισμένο δείκτη συγκριτικής αξιολόγησης.

Οι παθητικοί συνθετικοί ΕΟ (passive synthetic IFs) αποσκοπούν στην παρακολούθηση ορισμένου δείκτη μέσω συνθετικής αναπαραγωγής χρησιμοποιώντας χρηματοοικονομικά παράγωγα, όπως συμφωνίες ανταλλαγής, με σκοπό την αναπαραγωγή της απόδοσης του δείκτη που παρακολουθούν.

Οι παθητικοί φυσικοί ΕΟ (passive physical IFs) αποσκοπούν στην παρακολούθηση ορισμένου δείκτη μέσω φυσικής αναπαραγωγής διακρατώντας τα στοιχεία του ενεργητικού ή δείγμα των στοιχείων του ενεργητικού στα οποία στηρίζεται ο δείκτης που παρακολουθούν.


Γεωγραφική εστίαση
~~~~~~~~~~~~~~~~~~

Η περιφέρεια της επένδυσης καθορίζεται βάσει του κύριου (άνω του 50 %) τόπου στον οποίο βρίσκονται τα διακρατούμενα στοιχεία του ενεργητικού, όσον αφορά την αξία τους.

Ως «εσωτερικό» νοείται ο ΕΟ ο οποίος επενδύει κατά κύριο λόγο σε στοιχεία του ενεργητικού που εκδίδουν κάτοικοι της χώρας στην οποία κατοικεί ο ΕΟ.

Οι όροι Ευρώπη (ΕΟΧ), Ευρώπη (πλην του ΕΟΧ), Βόρεια Αμερική, Νότια Αμερική, Ασία / Ειρηνικός, Μέση Ανατολή και Αφρική νοούνται όπως και στις κατευθυντήριες γραμμές της Ευρωπαϊκής Αρχής Κινητών Αξιών και Αγορών (ΕΑΚΑΑ) (ESMA/2014/869EN).

Ως υπερεθνική / πολλαπλή περιφέρεια νοείται ο ΕΟ ο οποίος επενδύει κατά κύριο λόγο σε στοιχεία του ενεργητικού έκδοσης υπερεθνικών οντοτήτων ή ο οποίος δεν επενδύει κατά κύριο λόγο σε καμία γεωγραφική περιφέρεια από τις καθοριζόμενες ανωτέρω.


Ανοικτού / κλειστού τύπου
~~~~~~~~~~~~~~~~~~~~~~~~~

Ως ΕΟ ανοικτού τύπου νοούνται οι ΕΟ των οποίων τα μερίδια ή οι μετοχές εξαγοράζονται η εξοφλούνται, κατ’ αίτηση των κατόχων, άμεσα ή έμμεσα από το ενεργητικό της επιχείρησης. 

Ως ΕΟ κλειστού τύπου νοούνται οι ΕΟ οι οποίοι εκδίδουν πάγιο αριθμό μετοχών και των οποίων οι μέτοχοι πρέπει να αγοράζουν ή να πωλούν υφιστάμενες μετοχές κατά την είσοδο ή έξοδό τους από αυτούς.


Εστίαση των ομολογιακών ΕΟ
~~~~~~~~~~~~~~~~~~~~~~~~~~

Οι ΕΟ ομολογιακού τύπου αποτελούν "ΕΟ σε κρατικά ομόλογα" (government bond funds) αν κατά κύριο λόγο (άνω του 50 %) επενδύουν σε χρεόγραφα έκδοσης κυβερνήσεων.

Οι ΕΟ ομολογιακού τύπου αποτελούν "ΕΟ σε εταιρικά ομόλογα" (corporate bond funds) αν κατά κύριο λόγο (άνω του 50 %) επενδύουν σε χρεόγραφα έκδοσης χρηματοοικονομικών και μη χρηματοοικονομικών εταιρειών. 


Ιδιότητα εισηγμένου / μη εισηγμένου σε οργανωμένη αγορά
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Οι εισηγμένοι ΕΟ έχουν μετοχές οι οποίες έχουν εισαχθεί σε χρηματιστήριο ή άλλη οργανωμένη αγορά.

Οι μη εισηγμένοι ΕΟ δεν έχουν μετοχές εισηγμένες σε χρηματιστήριο ή άλλη οργανωμένη αγορά.


Νομική μορφή
~~~~~~~~~~~~

Οι οργανισμοί συλλογικών επενδύσεων σε κινητές αξίες (ΟΣΕΚΑ) είναι ΕΟ που έχουν συσταθεί σύμφωνα με την οδηγία 2009/65/EK.

EO που έχουν συσταθεί σύμφωνα με την οδηγία 2011/61/EE οι οποίοι δεν είναι εταιρείες επενδύσεων σε ακίνητα και απευθύνονται σε ιδιώτες επενδυτές.

ΕΟ που έχουν συσταθεί σύμφωνα με την οδηγία 2011/61/EE οι οποίοι δεν είναι εταιρείες επενδύσεων σε ακίνητα και απευθύνονται σε θεσμικούς επενδυτές.

Οι εταιρείες επενδύσεων σε ακίνητη περιουσία νοούνται οι ΕΟ που κατέχουν ή χρηματοδοτούν ακίνητα που παράγουν εισόδημα και οι οποίοι υπόκεινται σε ορισμένο εθνικό νομικό πλαίσιο που καθορίζει τη νομική μορφή, τα επιλέξιμα περιουσιακά στοιχεία και το φορολογικό καθεστώς τους.

Οι λοιποί ΕΟ είναι οργανισμοί που δεν ανήκουν σε καμία από τις παραπάνω κατηγορίες.


Είδος μεριδιούχων
~~~~~~~~~~~~~~~~~

Το είδος μεριδιούχων καθορίζεται με κριτήριο τον τύπο μετόχων που κυριαρχεί (άνω του 50 %), ως προς την αξία τους.

Ως «επαγγελματίας επενδυτής» νοείται οντότητα που πληροί τα κριτήρια του επαγγελματία πελάτη κατά το παράρτημα II της οδηγίας 2014/65/ΕΕ. 

Ως «ιδιώτης επενδυτής» νοείται πελάτης που δεν είναι «επαγγελματίας επενδυτής». 


Είδος ΕΟ ακίνητης περιουσίας
~~~~~~~~~~~~~~~~~~~~~~~~~~~~

Οι ΕΟ ακινήτων κατοικίας (residential real estate funds) κατά κύριο λόγο (άνω του 50 %) επενδύουν σε ακίνητα κατοικίας. 

Το ακίνητο κατοικίας είναι η κατοικία που καταλαμβάνει ο ιδιοκτήτης ή ο μισθωτής αυτής. [Άρθρο 4 παράγραφος 1 σημείο 75) του κανονισμού (ΕΕ) αριθ. 575/2013 του Ευρωπαϊκού Κοινοβουλίου και του Συμβουλίου)]

Οι ΕΟ εμπορικών ακινήτων (commercial real estate funds) κατά κύριο λόγο (άνω του 50 %) επενδύουν σε ακίνητα που χρησιμοποιούνται για εμπορικούς σκοπούς, όπως λιανικό εμπόριο και ξενοδοχεία.

Οι ΕΟ βιομηχανικών ακινήτων (industrial real estate funds) κατά κύριο λόγο (άνω του 50 %) επενδύουν σε ακίνητα που χρησιμοποιούνται για την κατασκευή, παραγωγή, αποθήκευση και διανομή αγαθών. 

Οι ΕΟ ακίνητης περιουσίας πολλαπλών στρατηγικών (multi-strategy real estate funds) επενδύουν σε ακίνητα κατοικίας, καθώς και σε εμπορικά και βιομηχανικά ακίνητα, χωρίς να επικεντρώνονται σε κάποιο από αυτά. 

Οι ΕΟ γραφείων (office real estate funds) κατά κύριο λόγο (άνω του 50%) επενδύουν σε ακίνητα που χρησιμοποιούνται ως γραφεία.

Ως λοιποί ΕΟ ακίνητης περιουσίας (other real estate funds) νοούνται οι ΕΟ ακίνητης περιουσίας που δεν είναι ΕΟ ακινήτων κατοικίας, εμπορικών ακινήτων, βιομηχανικών ακινήτων ή περιουσίας πολλαπλών στρατηγικών.


Διαπραγματεύσιμο αμοιβαίο κεφάλαιο 
~~~~~~~~~~~~~~~~~~~~~~~~~~~~~~~~~~

Ως διαπραγματεύσιμο αμοιβαίο κεφάλαιο (ΔΑΚ) (exchange traded fund — ETF)
νοείται το «ΔΑΚ ΟΣΕΚΑ» κατά τα οριζόμενα στην παράγραφο 3 τέταρτο εδάφιο των
κατευθυντήριων γραμμών της ΕΑΚΑΑ (ESMA/2012/832). Σύμφωνα με τον ορισμό της
ΕΑΚΑΑ, ΔΑΚ ΟΣΕΚΑ είναι ένας ΟΣΕΚΑ του οποίου τουλάχιστον ένα μερίδιο ή μία
κατηγορία μεριδίου αποτελεί αντικείμενο διαπραγμάτευσης καθ’ όλη τη διάρκεια
της ημέρας σε μία τουλάχιστον οργανωμένη αγορά ή σε ένα τουλάχιστον πολυμερή
μηχανισμό διαπραγμάτευσης με έναν τουλάχιστον ειδικό διαπραγματευτή ο οποίος
λαμβάνει μέτρα ώστε η χρηματιστηριακή αξία των μεριδίων του να μην διαφέρει
σημαντικά από την καθαρή αξία ενεργητικού του και, ανάλογα με την περίπτωση,
από την ενδεικτική καθαρή αξία ενεργητικού του. Θα πρέπει να συμπεριλαμβάνονται
στην κατηγορία αυτή ΕΟ οι οποίοι δεν είναι ΟΣΕΚΑ και ανταποκρίνονται στον
ορισμό της ΕΑΚΑΑ για τα ΔΑΚ.


Ιδιωτικό επενδυτικό κεφάλαιο
~~~~~~~~~~~~~~~~~~~~~~~~~~~~

Ως ιδιωτικά επενδυτικά κεφάλαια (ΙΕΚ) (private equity funds — PEFs ) νοούνται
ΕΟ χωρίς μόχλευση, οι οποίοι επενδύουν κυρίως σε συμμετοχικούς τίτλους και
άλλα μέσα, παρεμφερή από οικονομικής απόψεως με αυτούς, έκδοσης μη εισηγμένων
εταιρειών. Υποκατηγορία των ΙΕΚ είναι τα αμοιβαία κεφάλαια επιχειρηματικών
συμμετοχών (ΑΚΕΣ), τα οποία επενδύουν σε νέες επιχειρήσεις. Τα ΙΕΚ
(συμπεριλαμβανομένων των ΑΚΕΣ) συνήθως συνιστώνται ως αμοιβαία κεφάλαια
κλειστού τύπου ή ετερόρρυθμες εταιρείες υπό τη διαχείριση εταιρειών ιδιωτικών
επενδυτικών κεφαλαίων (ΕΙΕΚ) ή εταιρειών κεφαλαίου επιχειρηματικών συμμετοχών
(ΕΚΕΣ) στην περίπτωση των ΑΚΕΣ. Παρόλο που τα ΙΕΚ (συμπεριλαμβανομένων των
ΑΚΕΣ) ταξινομούνται στους ΕΟ σύμφωνα με το άρθρο 2 του παρόντος κανονισμού, οι
ΕΙΕΚ και οι ΕΚΕΣ ταξινομούνται στους επικουρικούς χρηματοοικονομικούς
οργανισμούς και φορείς (ΕΣΛ 2010, υποτομέας S.126) εάν απλά διαχειρίζονται
στοιχεία του ενεργητικού των ΙΕΚ και ΑΚΕΣ και στους λοιπούς ενδιάμεσους
χρηματοοικονομικούς οργανισμούς (ΕΣΛ 2010, υποτομέας S.125) εάν επενδύουν για
ίδιο λογαριασμό σε μετοχικούς τίτλους εταιρειών που δεν είναι εισηγμένες στο
χρηματιστήριο. 


Συχνότητα εξόφλησης
~~~~~~~~~~~~~~~~~~~

Η συχνότητα εξόφλησης προσδιορίζει το χρονοδιάγραμμα βάσει του οποίου οι επενδυτές στον ΕΟ μπορούν να εξοφλούν τις μετοχές/μερίδιά τους.


Είδος με βάση την περιβαλλοντική, κοινωνική και σχετική με τη διακυβέρνηση (ΠΚΔ) συμμόρφωση
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Οι συμμορφούμενοι με το άρθρο 8 του κανονισμού γνωστοποιήσεων αειφορίας χρηματοπιστωτικών υπηρεσιών (SFDR) ΕΟ συμμορφώνονται με το άρθρο 8 του κανονισμού (ΕΕ) 2019/2088, προωθώντας, κατ’ αυτόν τον τρόπο, περιβαλλοντικά ή κοινωνικά χαρακτηριστικά.
Οι συμμορφούμενοι με το άρθρο 9 του κανονισμού γνωστοποιήσεων αειφορίας χρηματοπιστωτικών υπηρεσιών (SFDR) ΕΟ συμμορφώνονται με το άρθρο 9 του κανονισμού (ΕΕ) 2019/2088, έχοντας, κατ’ αυτόν τον τρόπο, ως στόχο τους αειφόρες επενδύσεις.
Οι λοιποί ΕΟ δεν συμμορφώνονται με το άρθρο 8 ούτε με το άρθρο 9 του κανονισμού (ΕΕ) 2019/2088. 
